***T I V O L I***

Il generale\... si mise a gridare:\" Si, viva te! \" verso la sentinella
che immobile, non fiatava. \" Viva voi!\" verso di noi, impalati davanti
al corpo di guardia, e\" Viva noi\" verso gli altri ufficiali
concludendo con un\" viva tutti! \"

­La volpe, questa mattina, l\'ho vista in faccia; mi sono avvicinato
alla porticina del pollaio ed eccola lì dentro tutta rossa, proprio di
fronte a me. Io sono rimasto di sasso e non ho fiatato, tanta é stata la
sorpresa.

Per parecchi secondi mi ha fissato e non si è mossa, poi, piano piano,
ha fatto marcia indietro ed ha guadagnato l\'uscita.

Ecco la colpevole della scomparsa delle due gallinelle bamtam.

Pensavo che fosse stato Ulisse, il mio cane, a farle fuori e lo avevo
punito.

Ora tutti gli animali che convivono con me, nella mia casa in campagna,
sono in pericolo.

Questa era la preoccupazione che mi assillava, quando mi recai
all\'Ufficio Postale di Rodi Garganico, per ritirare la corrispon­denza.

L\'impiegato mi consegnò una voluminosa raccomamdata che non attendevo.
Guardai l\'indirizzo, era esatto: solo che mi si attribuiva un dottorato
che per vari motivi, non avevo mai conseguito. Girai la busta e notai
che il mittente era Giuseppe Rebuffa, via Pinelli 13, Roma. Lì per lì
tali dati non mi dissero nulla.

Incuriosito, aprii la busta e un fiume di fogli sciolti o riuniti in
fascicoli datt­iloscritti invasero il bancone dell\'ufficio.

Li ho raccolti. Ho capito subito! Ho sentito un vuoto allo stomaco. Sono
uscito in strada per celare il mio turbamento.

Perchè? Dopo tanti anni! Il battaglione Universitario Curtatone e
Montanara alla fine della guerra Italo-Etiopica non aveva sciolto le sue
righe ?

Ormai il lontano ricordo di quella avventura si era tanto affievolito
nella mia memoria che, quasi quasi, non pensavo più che essa fosse
realmente avvenuta.

Quegli avvenimenti, i loro protagonisti, di cui sentivo una larvata,
malinconica nostalgia, mi parevano irreali, forse frutto della mia
fantasia.

Invece, da quel buco nel vetro che chiamano sportello, sono balzati
fuori dirompenti i miei venti anni, il richiamo del battaglione.

Nel passato ho avuto dei ritorni di fiamma, come nell\'Aprile del 1937,
quando partecipai, a Firenze, ad un raduno di volontari di guerra.
Eravamo parecchi del Curtatone e Montanara e ci riunimmo al Bottegone,
per rifocillarci, ma ce la squagliammo anzitempo perchè, nonostante il
forte apporto finanziario di Carlo Boidi, Governatore di Addis Abeba,
tutti i nostri soldi, messi assieme non coprivano totalmente l\'importo
del conto.

\-\-\-\-\-\-\-\-\-\-\-\-\-\-\-\-\-\-\--

A Roma, in quegli anni, a Sing Sing ( così veniva denominato allora
l\'Ufficio Centrale di Statistica dove per il censimento generale della
popolazione si lavorava peggio degli schiavi ), ero in attesa di
sistemazione o di una nuova avventura: lì incontrai parecchi
commilitoni, anche loro, chi più e chi meno, delusi nella mia stessa
aspettativa.

Ero lì, perchè avevo rinunciato a tornare in Africa da militare.

Ero al termine del servizio di prima nomina a sottotenente, presso il
10° Reggimento di Fanteria, alla fine delle grandi manovre
dell\'Irpinia.

Al momento del commiato, il colonnello comandante (buon allievo del
generale Baistrocchi), ritenne di segnalare, in maniera non benevole che
tra gli ufficiali del reggimento c\'erano alcuni ( noi ) che non eravamo
usciti dalle Accademie tradizionali.

All\'atto di brindare alle fortune del reggimento, il mio calice di
champagne restò pieno sul piano del tavolo. Fui sfidato a duello da
parecchi colleghi. Ma tutto finì in nulla.

\-\-\-\-\-\-\-\-\-\-\-\-\-\-\-\-\-\-\-\-\-\-\--

Con tutto il malloppo di carte, trascurai le altre commissioni che
dovevo svolgere a Rodi e tornai subito a casa. Mi sedetti vicino al
caminetto; mia moglie mi chiese l\'esito delle commissioni in paese. Io
non l\'ascoltavo, la mia mente era impegnata altrove, molto lontano nel
tempo e nello spazio.

Mentre leggevo quei fogli, come in un film, tutto mi tornò chiaro alla
memoria: la vita del battaglione, fin dall\'inizio.

In ordine di tempo, rivedo il nostro concentramento da tutte le
università, a Tivoli.

Arrivammo in circa tre mila. L\'ex convento, chiamato Villa Greci,
convertito in caserma poteva contenere appena trecento volontari.

All\'infuori di questi e di quelli che trovavano posto in qualche
albergo, gli altri, la maggioranza, come barboni, cercavano riparo nei
giardini pubblici, sulle gradinate delle chiese, ovunque fosse
possibile; questa fu la nostra presentazione ai cittadini di Tivoli e
infatti, poi, ci accorgemmo che la considerazione in cui essi ci tennero
era adeguata.

Alcuni di noi preferirono il treno del ritorno.

Nei primi giorni si tentò di dare un minimo di parvenza militare alla
neo-caserma.

­Si iniziò con l\'istituire il servizio di guardia all\'ingresso. Con
l\'elenco alla mano, in ordine alfabetico, furono chiamati gli uomini
necessari.

Io, Abate, fui il primo. Ci dettero i fucili e, vestiti come eravamo
arrivati, chi in borghese e chi in tante fogge diverse, ci recammo
all\'ingresso della caserma.

Stabilimmo i turni: la sentinella prese posto in garitta, gli altri nel
corpo di guardia.

Mentre stavamo organizzandoci per concordare il nostro comportamento in
casi prevedibili, sentimmo giungere una macchina che si fermò davanti al
cancello.

La sentinella uscì dal suo gabiotto, vide che nell\' interno
dell\'automobile c\'erano un generale ed altri alti ufficiali; posò
allora il fucile e si precipitò ad aprire la portiera della vettura con
un inchino e con appropriate parole di saluto.

Uno di noi, avendo dal corpo di guardia sentito lo stridio dei freni,
andò fuori incuriosito; appena vide che dal mezzo uscivanno tanti
ufficiali, come morso da una tarantola, alzò le braccia al cielo
agitandole, e si mise a saltare e a strillare a tutto fiato:

\" Viva la guardia!..Viva la guardiaaa! \" Ciò forse era dovuto
all\'emozione straordinaria, provocata dal fatto che, per la prima volta
nella storia, il Battaglione degli Studenti Universitari, il Curtatone e
Montanara entrava in azione, schierava in linea la sua guardia.

Noi, rimasti tranquilli nel posto di guardia, sentendo quel gran
trambusto, e vedendo dal finstrino quel nostro commilitone che strillava
e gesticolava a quella maniera, come se fossimo anche noi morsi, ci
precipitammo alla porta, dove ci ostacolammo e ingolfammo con i nostri
fucili.

Finalmente, chi in camicia, chi con le scarpe ancora slacciate, tentammo
di allinearci davanti al corpo di guardia e, chi impalato in posizione
di attenti e chi più evoluto, portò il fucile davanti al naso per un
presentat-arm.

Il generale sceso dalla vettura, con cipiglio duro, anche lui, morso, si
infuriò e si mise a gesticolare ed a gridare: \" Si, viva te ! \" verso
la sentinella che immobile, non fiatava ; \" Viva voi ! \" verso di noi,
piantati davanti al corpo di guardia ; \" Viva noi ! \" verso gli altri
ufficiali, concludendo con un \" Viva tutti ! \" con gesto solenne ampio
e circolare, come se volesse rivolgersi a tutto il mondo, per una
testimonianza.

Poi di scatto, col suo seguito, con passo veloce e nervoso, si avviò
verso le camerate. Mi dissero poi che quel generale si chiamava
Boscardi: era un grande invalido di guerra e comandava la nostra
divisione di CC.NN. la \" Tevere \".

\-\-\-\-\-\-\-\-\-\-\-\-\-\-\-\-\-\-\--

Con la parola guerra mi è tornata alla mente la faccenda della volpe. Al
botteghino del giornalaio, mi hanno detto che in paese c\'è un fabbro
abile nel costruire lacci per volpi. Appena sarà possibile andrò a
trovarlo.

\-\-\-\-\-\-\-\-\-\-\-\-\-\-\-\-\-\--

La prima camerata, forse una ex stalla, era costituita da uno stanzone
molto basso e spoglio di tutto, c\'erano solo paglia sparsa in
mucchietti e i bagagli dei volontari.

In quel momento il piantone, che mi sembra fosse Poppo Beretta, scopava
fischiettando il pavimento; si era ripulito, pettinato e impomatato e
raccolto i capelli in una reticella, come si usava allora.

Mentre lavorava allegramente, vide venire minaccioso verso di sè un
generale, seguito da altri ufficiali. Tac!, anche lui, morso, fece fare
un giro semicircolare, in senso verticale, alla scopa e si bloccò in un
presentat-arm perfetto.

Il generale più furioso che mai, lo aggredì verbalmente in malo modo,
gli strappò la reticella, lo prese per la collottola e lo portò difilato
dal barbiere per una rapatura completa.

\-\-\-\-\-\-\-\-\-\-\-\-\-\--

Il mattino dopo, divisi per compagnie, fummo radunati in cortile. Un
sottufficiale del comando ordinò che tutti gli studenti in ingegneria
uscissero dai ranghi e si schierassero a parte.

A mano a mano che uscivano dalle file, essi si gonfiavano di boria, ci
guardavano dall\'alto in basso, con aria di superiorità. Immagginavano
chissà quale compito importante stesse per essere loro affidato.

Il sottufficiale li mise in riga per due, vide che erano troppi:\" Solo
i laureati restino, gli altri tornino ai loro posti\" egli disse. La
superbia dei primi aumentò e ci guardavano come se avessero schifo di
noi. I secondi abbassarono gli occhi e la loro iattanza svanì e
tornarono umili fra noi.

Strette le file, il sergente li portò davanti ad un ripostiglio, aprì la
porticina e a chi consegnò una pala ed a chi un piccone. Poi li rimise
in fila con gli attrezzi a spalla e li portò in fondo al giardino.

Quando passarono davanti a noi, costoro giravano la testa dall\'altra
parte e facevano finta di non conoscerci e di non udire i nostri sfottò
e le nostre risatine ironiche.

Giunti in fondo al giardino, la loro guida piantò dei paletti nel
terreno e disse loro di scavare entro quei limiti fino ad una certa
profondità, per la costruzione delle fosse biologiche.

Prima infatti per soddisfare le nostre esigenze naturali, si andava o
nei caffè o in altri locali pubblici.

A mano a mano che il lavoro proseguiva, noi altri andavamo ad assistere
alla loro fatica, chiedendo loro, sornionamente, se il terreno fosse
molto duro, la sua natura, la sua umidità, se i lavori venissero
eseguiti in base a un progetto di massima e altro.

A lavoro ultimato, affaticati, mogi mogi, essi tornarono fra noi,
preferendo di non parlare dell\'evento.

Finalmente fu reperito un altro monastero quello di San Michele, che
sorgeva dalla parte opposta della città, dove trovarono alloggio gli
altri volontari già dispersi ovunque.

Le cucine erano installate solo al San Michele, per cui quando il rancio
era pronto, si noleggiava una carrozzella, dove si caricava un gran
pentolone.

Col cibo fumante e tra gli schiocchi della frusta del vetturino e tra i
lazzi ed i fischi dei giovani del paese, di corsa, per non fare
raffreddare la minestra, si portava da mangiare al resto del
battaglione.

***L A T R E D I C E S I M A***

Moroni e Carraroli vinsero la scommessa e noi li applaudimmo, ma essi
finirono in prigione per sette giorni.

\"Sergente, accompagni immediatamente sotto la tenda di punizione gli
allievi Moroni e Carraroli e dica al furiere di mettere subito a
pagamento la\" decade \", disse il capitano Surdo, furente;
l\'occhialetto a molle danzava sul suo naso sottile.

Impartiti, con voce secca tali ordini, egli di scatto, come era uscito,
rientrò nella sua tenda.

Affollati all\'ingresso della nostra tenda, noi della 13 ,\^ curiosi ed
eccitati, attendevamo, col fiato sospeso, l\'esito della manovra tattica
di Moroni e di Carraroli diretta ad ottenere il pagamento immediato
della decade.

La nostra squadra era, forse, la più stramba del battaglione
universitario. Era la squadra comando della 4\^ compagnia addetta ai
collegamenti; eravamo dotati di telefoni da campo, che raramente
funzionavano, di bandierine a lampo di colori che, col caldo, ci
rendevano noioso l\'apprendimento dell\'alfabeto Morse, di pistole e
razzi da segnalazione, ecc.

Ricordo il povero Firullo che, su e giù per le dune e gobbo sotto il
tamburo, srotolava il filo telefonico. Pareva una figura mitologica che
scontasse, per volere divino, una pena eterna.

Ma andiamo con ordine.

\- Dalla Santa, veneziano, era il capo squadra, grosso, bonaccione,
tollerante, mugugnoso, si struggeva per i suoi abbondanti \" fettoni.\"

Appena di ritorno dalle esercitazioni o dalle marce, non si curava
d\'altro: si accovacciava all\'ingresso della tenda, sul suo giaciglio,
e si slacciava gli stivaletti; poi, con estrema delicatezza, tirava
fuori i piedi, ravvolti nelle sudate\" pezze da piedi.\"

Si dava una pausa, con un lungo respiro di soddisfazione, indi
sollevava, quasi fosse un rito, uno alla volta, gli angoli delle pezze
ed apparivano, in mezzo ad una nuvola di esalazioni maleodoranti,
tenere, calde, bianche, virginee le sue enormi estremità.

Piano piano, le lisciava, le accarezzava, le puliva, specie nelle
fessure tra un dito e l\'altro, ed in silenzio, tutto assorto,
noncurante di ciò che gli accadeva intorno, le rimetteva nelle pezze da
piedi e le infilava negli stivaletti.

Rizzatosi in piedi, subito il capo rientrava nelle sue funzioni e con
voce tonante i \" mona \" esplodevano in tutte le direzioni.

\- Fanelli, romano, sempre all\'erta, svelto, vivace, con la battuta
romanesca sempre pronta, con la bustina sulle 23, sembrava un galletto;
fungeva da vice caposquadra ed era particolarmente addetto all\'igiene
del reparto.

\- Di fianco nella tenda, c\'era Sandali, istriano, bravo figliolo,
remissivo: su di lui andava a naufragare buona parte delle bordate dei
\" mona \" del caposquadra.

\- Di fronte, c\'era Moroni, milanese, bruno, dinoccolato, simpatico,
dall\'eterno sorriso stereotipato, egli amava, chissà perchè, farsi
fotografare a San Siro di fianco a cavalli da corsa famosi.

Dormiva sempre nudo ed aveva inoltre spiccato il senso del denaro.
Quando riceveva posta da casa, guardava la lettera contro luce e se
notava la presenza di moneta l\'apriva, tutto felice, ma, in caso
contrario, la strappava immediatamente.

\- Ardy, il piemontese di Genova, il gigante sereno era candidato porta
arma.

A lui mi accompagnavo con piacere nella libera uscita.

Una volta con lui e con Moroni andammo al villaggio Amaruino, a bere
qualche bicchiere di birra; Moroni, sotto l\'azione di questa, con voce
grossa, voleva fare il prepotente. Oreste, con una sola mano, lo sollevò
per il bavero della giubba e lo lasciò gridare, sgambettare e boxare a
vuoto.

\- Provenzale, palermitano di Marineo, era un pacioccone protettivo; il
suo stomaco, nel digerire, si trasformava in un formidabile laboratorio
chimico ed emetteva esalazioni veramente pestifere, peggiori di quelle
delle formiche cadaveriche.

Ardy, che studiava chimica, riteneva che fossero prodotte da reazioni di
idrogeno solforato.

Tenevamo sempre sbottonata l\'apertura centrale di ogni telo da tenda, e
in caso di\" scariche\", vi facevamo passare la testa, per respirare
aria esterna, destando lo stupore dei commilitoni che si trovavano nelle
vicinanze.

Portammo Enzo un pò riluttante, ma consenziente, dietro il campo, lo
fermammo in basso poi, contromonsone ed in salita, procedemmo per
trecento passi ( proprio dove alcuni giorni prima era scomparso il
monoservizio personale del capitano della 3\^ compagnia, chiamato
\"Pancho Villa\"), segnalammo al nostro compagno di scaricare. Fummo
investiti e di lì, stringendo le nari con le dita, fuggimmo lontano.

La situazione si rendeva di giorno in giorno più grave, anche perchè, in
quei giorni di tangabili, col variare della direzione dei monsoni, dalla
sabbia su cui eravamo accampati, si levavano nuvole formate da miriadi
di minipulci, che non ci davano tregua nè di giorno nè di notte.

Dopo ampia discussione, su mia iniziativa, approvammo all\'unanimità il
codice della pernacchia. Esso era costituito da una serie di articoli
relativi ad una scala di avvertimenti adeguati all\'intensità, durata e
potenza delle emanazioni e completato dalle corrispondenti sanzioni
manuali, in caso di inadempienza. Si andava dal semplice \" Attenti \",
per quelle più leggere e poi, via via, all\' \" Allarme \", fino alla \"
Marcia Reale \" nei casi estremi, per darci il tempo di dileguarci il
più lontano possibile. Qualcuno arrivava sino al lazzaretto verso
l\'oceano.

\- Emma, veniva dal centro della Sicilia, era taciturno e secco e
sembrava affumicato.

Nelle lunghe e faticose marce, non emetteva mai una imprecazione;
pareva, pur con un fisico apparentemente debole, che non avvertisse la
fatica. Parlava in uma maniera arcaica con intercalari latini e mi
pareva evaso da un seminario.

\- Carraroli, veronese, dai baffi di setole, furbacchione, si procurava
l\'acqua, così preziosa, in mille maniere misteriose. Temevamo per il
contenuto delle nostre borracce ma non l\'abbiamo mai pescato sul fatto.

\- Beretta, milanese dall\'accento veneto, quando riceveva posta da
casa, dalla mamma, sprizzava felicità da tutti i pori.

Era un gran lavativo, ma lo faceva con tale abilità, che traeva in
inganno noi stessi e non sapevamo se fingesse o se si sentisse veramente
male per marcare, così spesso, visita.

Una volta stette veramente male e si ridusse pelle ed ossa.

\- Firullo, di Gela, l\'ho poi avuto con me, come collega di lavoro alla
dogana di Milano. Era di memoria corta, si dimenticava che alle nove di
sera c\'era la ritirata ed il contrappello.

Così, quando tornava tardi al campo, andava a finire difilato nella
tenda di punizione. Subito Enzo Provenzale correva a portargli le
coperte.

Una volta Firullo fu messo al palo. Penso che ciò abbia influito sulla
sua psiche, poichè a Milano lo ritrovai così chiuso, che stentò a
riconoscermi: era diventato introverso e difficile.

Alcuni anni dopo, da un nostro collega seppi che durante le ferie al suo
paese natale, dopo pochi mesi che aveva contratto matrimonio, egli fu
trovato senza vita sulla spiaggia di Scicli, povero Angiolino\|

Ritornando ora al discorso iniziale, per noi il pagamento puntuale della
decade era molto importante perchè ci consentiva di correre a
Mogadiscio, al chiosco in piazza, a ristorarci con un bel bicchiere di
acqua ghiacciata al tamarindo. Costava una lira.

Così anche le nostre borracce avevano un pò di riposo, poichè la razione
di due litri giornalieri, per soddisfare tutti i nostri bisogni, era
assolutamente insufficiente.

Il capitano Surdo, da noi denominato \"La vecchia Signora\", esigeva che
la decade venisse corrisposta puntualmente.

Ma forse, quella volta, il ritardo fu dovuto a negligenza del furiere
Strazzuso, con il quale non eravamo in buoni rapporti.

Non voleva più andare a ritirare la posta e distribuirla in compagnia;
egli pretendeva che andassimo tutti noi a ritirarla, personalmente, al
comando di battaglione.

Per tale motivo, dalle tende della 4\^ compagnia, ogni tanto proveniva
un coro: \" A morte! a morte! bum! il furiere Strazzuso! bum! e noi
vogliamo la posta quà! bum! la posta quà! bum! bum!\"

La mattina dopo la scadenza della paga, durante la marcia, non facemmo
che brontolare per quel ritardo.

Trascurammo di cantare al completo la solita tiritera della canzone di
Balilla: \" Fischia il sasso!\...Il sasso fischia!\...fischia il
sasso!\", e così di seguito, sempre ripetendo queste due sole frasi; era
riposante e ci evitava lo sforzo mentale di ricordare tutto il resto
della canzone dell\'eroico ragazzo genovese.

Al ritorno in tenda, dopo il rancio, discutemmo della faccenda. Fummo
del parere che bisognasse fare qualcosa per riscuotere la decade.

Moroni e Carraroli si appartarono e si misero a parlottare fra loro.
Dopo un pò, boriosi e strafottenti, ci dissero: \" Volete scommettere
che fra un quarto d\'ora la decade sarà messa a pagamento ? \"

Noi, increduli, li trattammo da sbruffoni. \" Bene \" ci dissero, \"
state a guardare! \" Uscirono ed andarono ad accovacciarsi dietro la
tenda del capitano; un sottile telo divideva i nostri camerati
dall\'ufficiale che riposava sulla sua brandina.

Moroni incominciò a recitare la sua parte concordata: \" Non si può
andare avanti così, a casa stanno sempre in pensiero per me. Ho scritto
una lettera per tranquillizzare i familiari e non ho i francobolli per
affrancarla.Perchè non ci danno i nostri soldi ?\"

Continuò Carraroli \" Certo la partenza di una lettera ha la sua
importanza. Il guaio mio è più grosso: ogni tanto sono costretto a
correre verso quelle fetentissime fosse comuni che, genialmente, hanno
costruito proprio sopravvento al campo.

Ho una forte diarrea, una di quelle a sangue e i limoni non hanno fatto
nulla. All\'infermeria non ti danno che olio di ricino, che cosa ci sta
a fare, lì, un medico ?

Non ho i soldi per andare a comprare qualcosa in farmacia.\" Carraroli
non completò la sua parte perchè il capitano, che aveva udito tutto,
schizzò fuori ed impartì gli ordini desiderati: il pagamento della
decade.

Moroni e Carraroli vinsero la scommessa e noi li applaudimmo, ma poi
finirono in prigione per sette giorni.

L A C A R T U C C I A

La bandiera tricolore della pattuglia libica continuò a sventolare
sull\'edificio che era stato il comando generale di ras Nasibù.

Dopo essere tornato in Etiopia, come impiegato presso il governo del
Harar, mi recai ad Addis Abeba, a trovare Peppe Martucci il mio ultimo
capo-squadra della 4\^ compagnia del Battaglione Universitario Curtatone
e Montanara.

Lo ritrovai, come prima, magro, bruno, indaffarato, come se il resto del
mondo dipendesse solo da lui, con le tasche sempre piene di ritagli di
giornali, di note, di appunti, così che egli pareva un archivio
ambulante.

Gli ero particolarmente grato, perchè mi aveva tirato fuori da una
brutta situazione.

Durante la guerra in Etiopia, la sera del 25 Aprile del 1936, in cui
arrivammo a marce forzate a Gunu Gadu nell\'Ogaden, mentre gli incendi
della cruenta battaglia non erano ancora stati spenti ed i caduti,
tanti, comprese parecchie decine di nostri carabinieri, non erano ancora
stati sepolti, mi allontanai dal campo, per soddisfare un bisogno
naturale.

Mi tolsi anche le giberne, piene di cartucce. Nel rimettermi in ordine,
non mi avvidi che mi era caduto un proiettile. Quando me ne accorsi era
troppo tardi.

Lo scontro era stato molto duro, perchè i nostri carabinieri per
annientare la disperata resistenza dei mitraglieri etiopici, incatenati
alle loro pesanti armi, rintanati in caverne scavate sotto le radici di
grandi alberi, erano stati costretti, con grande ardimento, ad impiegare
il lancio di fiaschi di benzina, incendiata dallo scoppio di bombe a
mano.

Tempo dopo, durante l\'avanzata verso Giggica, mentre la colonna era
accampata in una radura per una sosta, il rumore di una fucilata ruppe
il silenzio pomeridiano.

Una pallottola aveva sforacchiato, da parte a parte, una tenda mancando
di poco un capitano dei carabinieri che stava riposando.

Subito suonò la tromba dell\'adunata: le giberne aperte erano pronte per
il controllo delle munizioni. Mi mancava una cartuccia. Sudai freddo.
Già intravedevo l\'ombra della Corte Marziale.

Mi rivolsi a Peppe Martucci che mi rassicurò e spostò sulla pancia quel
tascapane che non lasciava mai, dove c\'era di tutto e tiro\' fuori una
cartuccia da esercitazioni, quelle con la testa rossa di legno, che
adoperavamo a Bur Garosc per i tiri di addestramento.

Immediatamente tappai il buco nel mio caricatore e tutto andò bene.

Nella manovra a tenaglia, per l\'occupazione della regione dell\'Ogaden,
tre nostre colonne convergevano per l\'espugnazione del caposaldo
Dagabhur, sede del quartiere generale del fronte sud di ras Nasibù e del
generale turco Wehib Pascià.

\- A sinistra, c\'era la colonna del generale Nasi, composta da una
divisione di ascari libici o da reparti somali; essa incontrò forti
difficoltà nell\'avanzata per la violenza delle piogge e per
l\'impraticabilità del terreno.

\- Al centro, stava la colonna del generale Frusci, formata dalle
brigate di truppe indigene; essa fu trattenuta dall\'eroica resistenza
dei soldati etiopici, a Sassabaneh, che a migliaia si lanciavano in
massa contro le nostre autoblinde, che sputavano fuoco in tutte le
direzioni e li falciavano.

Pochi superstiti ardimentosi riuscivano a salire sui mezzi corazzati e a
metterli fuori uso.

Furono compiuti atti di eroismo disperato da paragonare alle cariche
della cavalleria polacca, nell\'ultima guerra mondiale, contro le
divisioni corazzate tedesche e quelle dei nostri squadroni di cavalleria
contro il fuoco delle catiuscia russe, nelle sacche del Don.

\- A destra, più fortunata, era schierata la nostra colonna, (già
provata a Gunu Gadu), con una coorte di milizia forestale, con quattro
bande di carabinieri, con quattro bande di dubat somali della
Migiurtinia e con il nostro battaglione di mitraglieri.

Essa superò, senza colpo ferire, la base di Bullaleh e si portò, per
prima, all\'appuntamento sulle sponde del fiume Fafan, che difendeva
Dagabhur.

Dopo un violento bombardamento della nostra aviazione, un nostro aereo
sorvolò i nostri reparti e lanciò un messaggio : \" Via libera\".

Guadammo il fiume, oltrepassammo tre ordini di trincee appena
abbandonate e ci portammo al centro dell\'abitato.

Le capanne, costruite con rami, fango, sterco e paglia, erano tutte ad
un piano: una sola costruzione aveva una sopraelevazione, ed era il
quartiere generale del fronte meridionale dell\'Etiopia.

Su di esso sventolava già la bandiera tricolore. L\'edificio era
guardato da soldati libici al comando di un capitano italiano.

Una forte pattuglia della divisione libica, sperdutasi sotto lo
scrosciare delle piogge torrenziali, che annulla ogni visibilità, era
capitata lì, prima di noi ed aveva occupata la base disertata dal
nemico.

Trovammo molti armamenti abbandonati, cataste intere di casse di
cartucce per fucili Mauser.

Entrammo nelle abitazioni vuote. In alcune di esse trovammo appesi
all\'albero centrale soldati etiopici, forse disertori od oppositori,
strangolati, con le lingue tagliate e le occhiaie vuote da cui uscivano
liquidi di vari colori ed infine mutilati di gambe e di mani, su cui
ronzavano sciami di mosche carnarie, in un fetore insopportabile.

Spettacolo che ricordo ancora con orrore. Molti di noi non consumarono
il rancio.

Appena arrivato al quartiere generale, il comandante della nostra
colonna ordinò al comandante della pattuglia libica di ammainare la sua
bandiera per issare, al suo posto, quella della nostra colonna.

Al disciplinato e fermo rifiuto del capitano, il luogotenente generale
lo minacciò di incriminarlo e deferirlo alla Corte Marziale.

Il capitano ordinò agli ascari di innestare la baionetta e far quadrato
intorno al nostro vessillo.

Dopo qualche ora, atterrò il piccolo aereo del generale Graziani,
governatore della Somalia e comandante delle truppe nazionali sul fronte
meridionale dell\'Etiopia.

Appena preso possesso del suo comando, sotto una tenda, il comandante
ricevette il rapporto del luogotenete Agostini, che dopo un pò uscì,
nero in voltò. Andò alla sua tenda, fece i suoi fagotti e con lo stesso
aereo di Graziani decollo\' per Mogadiscio per il suo rimpatrio in
Italia.

La bandiera tricolore della pattuglia libica continuò a sventolare
sull\'edificio che era stato il comando generale di ras Nasibù.

­­­

***R I T O R N O***

Capii che era una iena..Era affamata e quindi aveva progettato di
abbattere la porta e divorarmi.

Sbarcai a Gibuti, nel golfo di Aden, l\'11 Novembre 1937. I Francesi, in
uniforme per la commemorazione della vittoria del 1918, mi guardavano in
cagnesco.

Salii sul treno della ferrovia, già imperiale, Franco- Etiopica. I
binari erano a scartamento ridotto. Le vetture, piccole, erano prive di
corridoio interno.

La prima classe, pretenziosa, era tappezzata in velluto rosso; se si
sollevava un cuscino le cimici fuggivano in tutte le direzioni.

I carri di coda per gli indigeni, erano superaffollati. I viaggiatori
ritardatari, per trovare posto, si arrampicavano e si accovacciavano sui
tetti.

Una testa di somalo apparve nel riquadro del finestrino, era il
controllore per la verifica dei biglietti. Passava lungo la fiancata
all\'esterno dei vagoni, aggrappato ad un apposito passamani.

Dopo un pò, riapparve munito di notes per segnare le ordinazioni per il
pranzo a Dire Daua.

Completata la lista, fermava il treno, si arrampicava in cima ad un palo
del telefono, inseriva nella linea un apparecchietto che gli pendeva sul
petto e trasmetteva al ristorante le pre= notazioni.

Ogni viaggiatore, appena giunto il treno soffiando e trionfante a Dire
Daua, vi trovava il pranzo già pronto.

Alla fine del dessert. il capotreno, passando da un tavolo all\'altro,
suonava la campanella e avvertiva che il convoglio era in partenza.

Ai margini del bassopiano dancalo, splendide antilopi orici dalle lunghe
corna diritte, scodinzolanti per scacciare i fastidiosi tafani,
trotterellavano incuranti fra i binari, seguite dal treno, insofferente,
sbuffante e fischiante, come se fosse tenuto al guinzaglio.

Nel pomeriggio dal finestrino penetrò la solita agendina, seguita dalla
testa del somalo, per annotare, oltre alle ordinazioni per la cena,
anche se ad Afdem si intendeva pernottare in una camera ad uno o a più
letti.

Arrivai ad Harar di sera; l\'albergo era al completo, trovai perciò
riposo solo su alcuni sacchi di farina, nel locale del forno cittadino.

Mi ricordavo, con tenerezza, quando da ragazzo, dopo averne fatta una
grossa, mia madre minacciava che mi avrebbe mandato a dormire al forno.

Al mattino successivo mi presentai alla sede del Governo, per prendere
servizio. Il capo del personale mi assegnò un alloggio alla casa degli
scapoli a Dacchergobenà.

Era una palazzina piccola a due piani, costruita in pietra quasi a
secco, con veranda di legno su travi di eucalipto.

Era la vecchia dimora di un fitaurari etiopico, caduto in Ogaden nel
1936. Mi fu assegnata l\'unica stanza a pian terreno.

Fui lieto di trovarvi Annibale ed Enzo Provenzale, già miei commilitoni
nel battaglione universitario.

Dopo cena, mi ritiravo nella mia camera, per dormire, quando sentii
spingere e raspare la porta di ingresso, come se si volesse sfondarla.

Capii che era una iena, perchè avevo già sentito le loro risate
stridule, giù, nella vallata. Si vede che era affamata e quindi aveva
progettato di abbattere la porta e divorarmi.

Per fortuna questa resistette anche nelle sere successive.

Pensai che dovessi fare qualcosa in merito. Così al mercato di Harar
comprai parecchi metri di filo zincato molto robusto ed un grosso chiodo
da muro, di circa 15 cm.

Da un fabbro indigeno feci piegare il chiodo a forma di amo ed ad esso
feci avvolgere saldamente un capo del filo. Dal macellaio comprai un bel
pezzo di carne, che sotterrai vicino alla casa, per farlo imputridire.

Dopo pochi giorni, presi la carne che ormai puzzava e la agganciai al
chiodo, così da coprirlo completamente e legai l\'altro capo del filo,
in maniera sicura, intorno alla base di un grosso albero.

Quella sera la iena non venne a grattare, con le sue zampe unghiute,
alla mia porta.

La mattina successiva, con cautela, andai a vedere che cosa ne fosse
stato della mia esca. Non vidi nulla. Poi piano piano, con
circospezione, mi avvicinai al tronco.

Vidi che il filo di ferro era stato attorcigliato, più volte, intorno
all\'albero ed il suo capo risultava trinciato di netto.

C\' era da desumere che la carne doveva essere stata ingurgitata in un
solo boccone. L\'esca aveva funzionato, Chissà se il felino era riuscito
a digerire tutto: carne, amo e filo zincato.

In ogni modo da allora nessuna altra iena venne a grattare e a spingere
la mia porta.

\-\-\-\-\-\-\-\-\-\-\-\-\-\-\-\-\-\-\--

Un giorno incontrai un indigeno che conoscevo, lo vidi triste e
preoccupato. Gli chiesi la causa; mi rispose che era morto il suo
asinello che gli serviva tanto per trasportare la legna dal bosco e che
gli era stato utile anche per altri lavori in campagna, e ora non aveva
i soldi per comprarne un altro.

Vidi che quello era il momento buono per soddisfare una mia insana
curiosità.

Desideravo assistere al banchetto delle iene affamate. Gli chiesi se
voleva vendermi la carogna dell\'animale. Egli restò perplesso. Gli
spiegai meglio il mio desiderio.

In un primo momento mi disse che la faccenda era molto pericolosa. Io
insistetti e lui accettò, perchè aveva bisogno di denaro e così
scegliemmo il posto più idoneo al nostro progetto.

Trovammo un piccolo piazzale sollevato rispetto al terreno circostante,
dietro il quale correva un canale profondo e pieno di cespugli fitti.

L\'etiope trascinò per la coda il povero asinello morto fino alla
sommità del rilievo. Io scesi nel canaletto e mi infrattai armato di un
grosso bastone.

Fino all\'ultimo il povero uomo mi disse di recedere dal mio proposito,
dicendomi che se gli animali si fossero accorti della mia presenza, del
mio corpo non sarebbero rimaste nemmeno le ossa, perchè le iene avevano
una mascella ed una dentatura ben più forti di quelle dei leoni.

Così, tutto emozionato e senza far rumore, mi nascosi completamente nei
cerspugli.

Sentii dal fondo della valle dell\' Errer risalire il suono delle risate
aspre delle iene. Erano parecchie e forse comunicavano fra loro.

Dopo un pò sentii vicino il rimbombo di un galoppo pesante. Una iena
aveva visto o sentito l\'odore della carogna. Si avventò su di essa
mugulando di piacere, addentò per prima la parte bassa della pancia, per
cui gli intestini violentemente esplosero fuori dall\'addome ed un odore
caldo, caratteristico, arrivò fino alle mie narici. La bestia li
ingurgitò avidamente.

Poi andò al limite del ripiano, sollevò la testa verso la luna ed emise
una risata lunga, a più riprese. Pensai che avvisasse le altre iene.

Poco appresso sentii più galoppi avvicinarsi.

Le belve appena arrivavano si gettavano sulla preda e,
contemporaneamente, cominciava una feroce battaglia fra loro, per
disputarsi, forse, i bocconi più appetitosi o per fare rispettare il
loro ordine gerarchico.

Tra scoppi ed urla stridenti, le iene spalancavano le fauci, mostrando
mascelle con denti enormi che cozzavano fortemente con quelle delle
altre, sprizzando bagliori luminosi.

Intanto, in seguito a quel gran clamore, arrivavano silenziosi parecchi
sciacalli che, pancia a terra, al momento giusto si infilavano fra le
iene, per carpire qualche boccone di carne, scacciati ed inseguiti da
queste ultime.

Alle prime luci dell\'alba le iene, satolle, pesanti, con le pance che
toccavano quasi il suolo, si allontanavano lente verso le loro tane.

Il loro posto veniva quindi preso dagli sciacalli, che si disputavano,
anch\' essi, i resti del banchetto, minacciati a loro volta dalla
concorrenza di nuovi protagonisti : gli avvoltoi dai colli lunghi e
spellacchiati, che prima da spettatori, in riga ai margini del ripiano,
tentavano, poi quando si presentava l\'occasione, di effettuare una
goffa puntata per staccare un rimasuglio di carne ancora attaccato alla
carogna.

Intanto il cielo si schiariva a oriente: era giorno e tornai a casa, ad
attendere Leccese, che col camioncino mi avrebbe portato ad Harar alla
sede del Governo, al mio lavoro.

Mentre rientravo a casa, ripensai alle emozioni palpitanti che avevo
provato e meditai sul pericolo corso, promettendomi di tenerne conto in
futuro.

Ma tali promesse vennero trascurate in tante altre occasioni, come
quando, armato di una baionetta, inseguii un grosso coccodrillo in
acqua, in un affluente dell\'impetuoso fiume Auasc che andava a
spegnersi, al fondo del deserto della Dancalia, a centinaia di metri
sotto il livello del mare.

***M U L U N E S C D E S T A\'***

Intuii che qualcosa di mostruoso le era stato praticato. Infatti era
stata infibulata da un santone.

A Dacchergobenà conobbi un vecchio scioano: Ato Destà Degenè. Aveva
militato da ragazzo, sotto ras Maconnen, alla battaglia di Ciallanco,
che segnò la fine del già glorioso emirato di Harar.

Questo quattro secoli prima sotto Mohamed Gragn ( il mancino ) stava per
distruggere completamente l\'impero e la religione cristiana in Etiopia,
ma fu salvato quasi miracolosamente, dagli archibugieri portoghesi
accorsi in aiuto.

Mi raccontava, con orgoglio, la storia dei negus: dalla regina di Saba
fino a Menelich, alla regina Zaoditù, a ras Tafari, e si commuoveva per
la misteriosa fine dello sventurato negus neghesti Ligg Iasù.

Egli aveva una figlia, una ragazzina tutta pepe, timorosa dei bianchi.
Si avvicinava, con cautela, alla porta di casa nostra, lanciava dentro
uno sguardo furtivo e curioso e schizzava via come una gazzella.

Era molto allegra e nella danza, nella fantasia, ai bagliori dei fuochi
delle notti africane, non aveva pari, con l\'armonia dei movimenti e i
gesti affascinava tutti.

Ato Destà mi promise che alle prime mestruazioni me l\'avrebbe ceduta.

Giunto il momento, mi chiese 150 lire per la figlia più 50 lire per la
festa nuziale.

La funzione fu eseguita, con mia procura al padre, in clandestinità,
perchè erano già in vigore le leggi razziste emamate dal Fascismo e ogni
italiano che veniva scoperto in familiarità con un indigeno veniva
condannato a cinque anni di galera e quindi espulso dalla vita civile.

Inoltre, il vecchio scioano mi domandò se intendevo avere figli e alla
mia risposta negativa si fece dare altre 50 lire.

La sera stabilita Mulunesc, così si chiamava la ragazza, accompagnata
dalle altre ragazze, sulle cui teste al chiarore lunare spiccava il \"
sadullà \" la tonsura circolare della verginità, fu portata a casa mia,
fra i canti di rito.

Quando restammo soli, la ragazza spaurita, quasi in trance, col terrore
negli occhi, mi si buttò ai piedi piangendo, si aggrappò strettamente
alle mie caviglie;\" bachisc! \" implorava tra un singhiozzo e l\'altro,
chiedeva pietà.\" Bachisc! Bachisc! \"

Intuii che qualcosa di straordinario, di mostruoso le era stato
praticato. Infatti era stata cruentemente infibulata da un santone. A
ciò erano serviti le ultime 50 lire.

La sollevai, la rassicurai. Si accucciò affranta in un angolo della
camera nel suo candido e leggero sciamma nuziale.

L\'affrancai dal suo vincolo, ed ella andò a lavorare all\'ospedale
civile ( gia svedese ) di Harar. Il padre con le 150 lire le fece
costruire una capanna, un tucul vicino alla strada per Giggica.

Andavo spesso nella casa di Mulunesc e la\' trovavo il pavimento invaso
da tanti uccelli, più domestici dei nostri passeri; erano bengalini (
amandava amandava ) di tutti i colori: azzurri, viola, rossi, gialli e
muschiati e di tutte le tinte intermedie, in un\'armonia cromatica
bellissima.

Spesso però in mezzo a loro piombava lui, piccolo, eretto, imponente:\"
il Mascal\".

Tutti gli altri uccelli, spaventati volavano immediatamente fuori.

Esso Era tutto nero con le zampe, il becco e gli occhi di un rosso
fiammante; il nome che gli era stato dato significava\" la Croce\",
dovuto alla leggenda che, all\'atto della crocifissione di Gesù sul
Golgota, fosse andato sulla sua testa per liberare la sua fronte dalla
spina più dolorosa ed in tale operazione le sue zampe, il suo becco e i
suoi occhi fossero rimasti intrisi di sangue.

\-\-\-\-\-\-\-\-\-\-\-\-\-\-\--

La Domenica invece di andare ad Harar, a trovare gli amici, preferivo
prendere il fucile, che avevo comprato dopo la mia disavventura con la
iena, per andare alla caccia verso Babile, anche per poter portare a
casa qualche capo di cacciagione come: faraone, pernici, francolini o
dikdik o qualche lepre, per variare il mio menù e risparmiare sul vitto.

Veramente durante la caccia, preferivo osservare gli animali nel loro
ambiente naturale.

Un giorno poi nel bosco a levante della strada per Giggica, mi imbattei
in una grande colata lavica. Il suo fronte altissimo era a strapiombo.

Di essa si era impossessata una colonia di procavie. Appartenevano
all\'ordine Hiracoidea, della famiglia dei procavidi,

Noi le confondevamo, ignoranti, con le marmotte, ma, a differenza di
queste, esse non avevano coda.

Le procavie avevano modificato le sporgenze orizzontali della colata in
ballatoi, sui quali si affacciavano le loro tane.

Era un vero condominio.

Quando erano in casa, uscivano e si sedevano sulla lava dove facevano
toilette. Con le zampe anteriori si pulivano, prime le vibrisse, ai lati
del labbro superiore spaccato e poi il pelo di tutto il corpo.

Questo era corto, folto e soffice, di colore bruno, con una
caratteristica che faceva distinguere tali pellicce dalle altre: sulla
schiena avevano un ciuffetto di peli più lunghi, sotto i quali si
nascondeva una glandola cutanea che secerneva, durante il periodo della
riproduzione, una sostanza odorifera.

Raccontai questo fatto ad un mio amico, un ufficiale postale, che mi
disse di essere affetto da una malattia curabile con carne di questi
animali.

Mi pregava insistentemente di procurargliene.

Così, nei giorni di festa prendevo il fucile, la borraccia, qualcosa da
mangiare, uno sgabello ed un sacco vuoto e partivo per la collina delle
procavie.

Davanti ad essa c\'era un piccolo piazzale ove mi sedevo proprio in
faccia allo strapiombo.

Attendevo che gli iraci uscissero dalle loro case, si sedessero a fare
la solita pulizia. Io, con calma, li prendevo di mira e facevo fuoco.

La povera bestia, colpita, dava un salto in alto e poi veniva a cadere
morta davanti ai miei piedi.

Istantaneamente un fremito, come una scossa elettrica, avvolgeva tutta
la colata e le povere bestie sparivano, immediatamente, nelle loro
abitazioni.

Dopo circa un quarto d\'ora, qualcuna timorosa incominciava a mettere la
testa fuori: non avevano però una buona vista.

Si conosceva poco di questi animali, specie in merito alla loro
riproduzione. Decisi di catturarne qualcuno per allevamento.

Avevo bisogno di conoscere la loro vita.

Mi recavo sul posto prima dell\'alba. Alle prime luci vedevo gli iraci
affacciarsi e sedersi per la pulizia

Poi, uno dopo l\'altro, arrampicandosi su un sentiero tracciato in
salita, in fila indiana, si portavano sulla cima della colata.

Su di essa c\'era un piccolo avvallamento, al centro, dove per via dal
vento, si era formato uno strato di sabbia e polvere.

La prima procavia andava al centro di questo fosso e si girava e
rigirava, coprendosi e avvoltolandosi, ripetutamente, nella sabbia. Poi
usciva dall\'altra parte per scendere nel bosco a cibarsi di germogli,
di erbe e per arrampicarsi sugli alberi a mangiare frutti e foglie.

Subito dopo, la seconda arrivata ripeteva le operazioni della prima e
così agivano di seguito, una alla volta, incolonnate, tutte le altre
procavie.

A casa costruii una trappola di rete metallica con la porta a
ghigliottina, con un bilanciere di cui ad una estrermità era appesa
l\'esca, costituita da banane, da fette di ananas, di papaia, e di
ambarù ed all\'altra parte stava la porta a caduta automatica.

Bastava toccare il cibo per fare subito cadere la porta a chiudere la
trappola.

La sera la portai in cima alla collina, ben visibile e ve la lasciai.

La mattina successiva arrivato nel piazzale, guardai in alto verso la
trappola; la porta era chiusa, aveva funzionato!

Col fiatone, arrivai in cima. Sorpresa, delusione! Nella trappola chiusa
non c\'era alcuna procavia e nemmeno la frutta.

Così andai avanti per parecchi giorni, ma provavo sempre la stessa
delusione.

Una mattina, (giacchè io non mi arrendevo), arrivato sulla radura, vidi
un gruppo di scimmie che tentava di attraversarla, scontrandosi con una
mandria di asinelli, che avevano lo stesso scopo.

Si accese una zuffa furibonda: le scimmie saltavano sugli asini e
mordevano le loro schiene: gli asini rispondevano con scariche di calci,
sollevando un tale polverone che non si vedeva più nulla.

Vinsero le scimmie, che passarono per prime. Chiesi al pastorello degli
asini, se conoscesse la causa della chiusura della trappola. Egli aveva
capito, si mise a ridere e disse: \"Signore, stare gingero \", erano
cioè le scimmie, indicandomi quelle prepotentemente passate prima.

\-\-\-\-\-\-\-\-\-\-\-\-\--

La sera dell\'arrivo degli Inglesi, dalla valle dell\'Errer gli ascari
sbandati risalivano la china razziando e depretando.

Gli spari e gli scoppi delle bombe a mano si facevano udire sempre più
vicini.

Ero l\'unico bianco rimasto nella zona.

Per precauzione, mi recai alla missione protestante della chiesda
svedese, che era sorta un pò più a monte della mia casa.

Essa era circondata da un alto muraglione, sormontato da una zeriba di
piante spinose. La grande porta era molto robusta. Era un vero
fortilizio.

Chiamai il pastore, un amhara, con il quale avevo, fino ad allora, avuto
buoni rapporti di amicizia. Non ebbi risposta.

Dopo un pò, dalla fessura del portone, Elenì, la mulatta greca,
sottovoce, mi avvertì che sarebbe stato meglio per me, se fossi andato
via. Tornai subito a casa.

Il giorno dopo venne a trovarmi Mulunesc, che mi disse che per me era
molto pericoloso restare in quella casa. I figli del vecchio
proprietario sarebbero venuti a riprenderne possesso..

Mi offrì pertanto la sua capanna.

Povera Mulunesc! In quel momento drammatico, in cui esplodeva lo
sciovinismo etiopico, affrontando pericoli mortali, ella veniva
spontaneamente in mio aiuto.

Non volevo abbandonare la zona, perchè ciò mi sarebbe parso un atto di
diserzione.

\-\-\-\-\-\-\-\-\-\-\-\-\-\-\-\--

Ai margini dello spiazzo davanti alla capanna cinque paia di occhi
attenti, penetranti, seguivano ogni mio movimento, ogni mio gesto. Se
volgevo lo sguardo verso di loro, immediatamente sparivano in una buca.
Erano cinque cuccioli di mangosta, nati in una tana abbandonata dalle
iene.

Quella sera, in mutandine e canottiera, uscii per osservare le mosse di
mamma mangosta e dei suoi piccoli.

Da dietro un cespuglio mi pervenne un rumore, simile allo scatto
metallico della sicura di un fucile che venisse rimossa.

Con un balzo, mi riparai dietro il tucul. Stetti immobile e senza
fiatare, con tutti i sensi all\'erta, per avvertire ogni segno di
pericolo.

C\'era un magnifico plenilunio, la visibilità era perfetta.

Mi stancai dell\'attesa e velocemente girai intorno e mi infilai
nell\'abitazione. Nel contempo vidi tre sagome umane alzarsi da dietro
la siepe. Chiusi subito la porta costruita con pochi listelli di legno
inchiodati.

Dopo un poco, i tre abissini incominciarono a forzarla.

In un momento di pausa, con una forchetta ed un coltello da cucina,
tentai di imitare il suono dello scatto della sicura di un\'arma da
fuoco.

Ero spiato, sapevano che ero disarmato: infatti avevo consegnato il mio
fucile alle autorità inglesi.

La porta resisteva ancora. L\'attesa si faceva spasmodica, gli attimi
parevano secoli.

Ad un tratto dalla strada, prima indistinti poi netti, avvertii dei
passi cadenzati. Non potevano essere altro che quelli di soldati
britasnnici; gli indigeni non calzavano scarpe. Mi misi ad urlare:
\"Help me! Help me!\" Il rumore cessò un pò, poi lentamente riprese,
affievolendosi.

Non c\'era un attimo da perdere. Di scatto aprii la porta e mi lanciai
fuori, con tutte le mie forze. Saltai tutto: cespugli, buche, tane, e in
un attimo fui dietro ai militari inglesi.

Mi dissero che avevano udito le mie invocazioni e che andavano al campo
ad armarsi.

Tornammo subito sul posto, perlustrammo dappertutto ma non trovammo,
naturalmente, più nessuno.

La mattina successiva, le donne della missione protestante, grasse come
se fossero uscite dall\' harem del kabaka Mtesa dei Buganda, andarono a
far visita al padre di Mulunesc.

Ciò non si era mai verificato prima. Forse, temendo conseguenze, per
l\'imprevisto intervento dei due militari britannici, erano state
inviate ad assumere informazioni.

Lo scoppio fanatico del patriottismo etiopico, esaltato dalla comunanza
di fede religiosa con i vincitori, aveva montato la testa dei
maggiorenti della missione.

La mia presenza nel territorio dava loro fastidio, per cui,
cristianamente, avevano deciso la mia soppressione, e per un caso
fortuito, non portata a termine.

La mia permanenza in quel posto si era dimostrata pericolosa, non solo
per me, ma anche per Mulunesc e per la sua famiglia.

Non dovevo aprofittare del loro affetto e del loro coraggio.

Con rammarico, andai ad abitare, sempre vicino alla strada per Giggica,
ad alcuni chilometri più a valle, dove un ospedale in fase di
allestimento alloggiava alcune famiglie italiane.

Vicino a me abitava il capitano Masetti, romagnolo e la sua signora.
Egli era il capo del servizio caccia del governo.

Facemmo buona amicizia, ed egli mi raccontò che era stato al servizio
della duchessa D\'Aosta, madre, fanatica e brava cacciatrice di bestie
feroci.

Mi raccontava mille avvenimenti e incidenti di caccia. che mi
affascinavano.

Mi disse che, all\'inizio della sua carriera militare, gli era stato
comandato di presidiare, in Somalia, una zona di confine verso
l\'Etiopia, sul fiume Uebi Scebeli.

In lui era innata la passione per la caccia, per cui appena preso
possesso del suo comando e sistemate le proprie cose, il suo primo
pensiero fu quello di fare una battuta di caccia.

Con alcuni ascari di scorta, risalì il fiume fino ad un punto dove
vivevano gli ippopotami.

Appena presa posizione, egli vide spuntare dall\'acqua, prima due
piccole orecchie, ritte e appuntite, e poi due occhi e le due narici
sbruffanti di un ippopotamo.

Immediatamente Masetti prese la mira e fece fuoco. Subito l\'animale si
immerse, con grande disappunto del cacciatore, che pensò di averlo
mancato.

Non fece a tempo a ricaricare l\'arma, che esso riapparve in un altro
posto del fiume. L\'ufficiale fece ancora fuoco, ma ancora senza esito:
il plantigrado scomparve sott\'acqua. Masetti non aveva finito di
imprecare, che lo rivide di nuovo riemergere, come se il bestione
volesse prendersi gioco di lui.

Egli sparò di nuovo e così di seguito fino all\'esaurimento delle
munizioni.

Tornò all\'accampamento frustrato, anche per la brutta figura fatta
davanti agli ascari, che avrebbero concepito di lui un brutto giudizio.

Al mattino successivo, appena svegliatosi, Masetti sentì un brusio
davanti al comando. Erano Somali, che gli fecero presente che il fiume
durante la notte si era asciugato.

Naturalmente per loro ciò rappresentava una sciagura di proporzioni
incalcolabili.

Istantaneamente Masetti, con una scorta di ascari. si mise in marcia
lungo il corso del fiume verso la sua sorgente, per vedere se il fiume
avesse cambiato percorso per qualche frana o per altri motivi che
impedivano il suo deflusso abituale.

Mentre stava per raggiungere il posto dove aveva cacciato il pomeriggio
precedente, vide che il terreno era allagato: il fiume aveva tracimato.

Si affacciò sulla sua sponda, in un punto in cui il suo corso si
restringeva e vide che esso era sbarrato da una diga formata da 32
ippopotami, da lui uccisi senza saperlo,

egli li contò uno per uno, e notò che si erano incastrati fra loro ed
avevano bloccato il deflusso del fiume.

Intervenne il Genio Militare con i suoi artificieri che facendo
esplodere cariche di dinamite, liberarono il corso del fiume, e tutto
tornò come prima.

Anche lì gli uomini della missione non ci dettero tregua.

In questa nuova residenza trovai Dario Vitali che era stato con me a
Dacchergobenà. Intanto il tempo passava e non riscuotevamo più lo
stipendio e la disponibilità finanziaria si esauriva.

Dissi a Dario che dovevamo fare qualcosa per guadagnarci da vivere.

I terreni sotto casa nostra erano pieni di piante di fichi d\'India,
coperte dai loro saporosi frutti.

I rifornimenti per le popolazioni di bevande, vini e liquori diventavano
sempre più rari e più cari.

Così decidemmo di provare a fabbricare un sidro dai fichi.

Demmo incarico alle ragazze della zona, dietro pagamento, di raccogliere
quei frutti.

Ci riempirono il piazzale davanti alla casa. Li facemmo asciugare bene;
poi con i coltelli li nettammo dalle bucce spinose. In tale operazione
le nostre ditta, a causa delle spine si gonfiavano come salsicciotti.

I frutti schiacciati, con l\'aggiunta di zucchero, presero a fermentare.

Così nacque il sidro \" Cerina \" ( dall\'antico nome della mia città ).
Ci attrezzammo con filtri, tappatrici ed altro ed il lavoro prometteva
bene.

Un giorno vidi un abissino che si allontanava furtivamente dalla nostra
zona. Era uno della missione protestante; l\'avevo riconosciuto.

Pochi giorni dopo, arrivarono a casa nostra un gruppo di armati guidati
dallo stesso indigeno, con alla testa un colonnello inglese affiancato
dal figlio dell\'imperatore d\'Etiopia: Lul Maconnen che era il
governatore del Harar.

I soldati ci misero tutti in riga davanti ad un muro e ci
immobilizzarono con i fucili con le baionette innestate e puntate
davanti alle nostre gole.

I capi entrarono nelle case e perquisirono le nostre povere cose. Non
trocarono naturalmente nulla che potesse loro interessare.

Forse gli uomini della missione erano andati a riferire che noi eravamo
un covo di spie.

Andarono via a mani vuote ; però all\'auto, una vecchia 500 del geometra
Pieromanli, portarono via il magnete e chiusero la nostra piccola
azienda.
